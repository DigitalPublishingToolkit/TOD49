---
Pr-id: INC Theory on Demand #49
P-id: INC Theory on Demand
A-id: 49
Type: article
Book-type: anthology
Anthology item: article
Item-id: unique no.
Article-title: De bevrijding van het mecenaat
Article-status: accepted
Author: Liesbeth Bik, Helleke van den Braber, Timo Demollin, Nous Faes, Roel Griffioen, Anna van Leeuwen, Sofia Patat, Jack Segbars, Renée Steenbergen, Olav Velthuis
Author-email:   corresponding address
Author-bio:  about the author
Abstract:   short description of the article (100 words)
Keywords:   50 keywords for search and indexing
Rights: CC BY-NC 4.0
...


# Conclusie: Een politiek van mecenaat in zes stellingen

Sepp Eckenhaussen

In scherpte en expertise doen de acht teksten in deze bundel niet voor
elkaar onder; samen schetsen ze een mooi beeld van het Nederlandse
mecenaatsdebat. Toch is deze bundel eerder het resultaat is van onvrede
dan van trots. Deze onvrede laaide in de zomer en het najaar van 2023 op
door een frappante opeenvolging van gebeurtenissen. Miljardair Martijn
van der Vorm zette via Stichting Droom en Daad een het beeld 'Moments
Contained' neer voor Station Rotterdam Centraal, met geld dat verdiend
was door belastingontduiking.[^12conclusie_1] De opzet van dit sterke staaltje *art
washing* slaagde volledig: het beeld én haar gever werden overspoeld
door lofbetuigingen.[^12conclusie_2] Desgevraagd weigerde burgemeester Aboutaleb de
politieke implicaties en de rol van zijn eigen stadsbestuur in deze
dubieuze praktijken te erkennen. En ondertussen zette Wim Pijbes,
directeur van Droom en Daad, een antidemocratisch charmeoffensief in ten
faveure van de mecenas. Zo hekelde hij in een opiniestuk de 'regeldruk
bij musea' en betoogde hij als spreker bij De Balie dat privaat geld
vooroploopt in de ontwikkelingen van kunst en cultuur -- kijk maar naar
'dat prachtige standbeeld van een zwart meisje'.[^12conclusie_3] 'Moments Contained'
is niet alleen een ode aan de gewone Rotterdammer, maar ook een in brons
gegoten middelvinger naar democratische besluitvorming.

Mijn frustratie komt deels door de arrogante machtsgreep van Van der
Vorm, het slechte bestuur van Aboutaleb en het autocratisch geneuzel van
Pijbes. Maar nog erger vind ik hoe moeilijk men in de cultuursector doet
over het hebben van een kritisch gesprek, hoe persoonlijk dingen gemaakt
worden, hoe vast we zitten in de zelfcensuur van een
dankbaarheidscultus.[^12conclusie_4] Het moet bij deze overduidelijke misstanden
toch mogelijk zijn om een systeemkritisch gesprek te voeren, met
belanghebbenden van verschillende kanten aan tafel? Vandaar dat ik in de
inleiding van deze bundel schreef: 'Het was enigszins frustrerend dat
een intensieve zoektocht naar de rol van mecenaat vooral rolverwarring
blootlegde. Toch werd zo, positief bezien, wel duidelijk welke stappen
er nog te zetten zijn in het publieke en politieke debat.'

In deze conclusie leg ik deze opgave van vervolgstappen als
gedachtenexperiment aan mezelf op. Ik heb me afgevraagd: als ik opnieuw
een debat over mecenaat in Nederland programmeren, welke stellingen zou
ik dan poneren om de discussie zo scherp, kritisch en concreet mogelijk
te maken?

Mijn uitgangspunt voor het beantwoorden van deze vraag is een
onderscheid tussen drie lijnen van actie: ethiek, politiek en tactiek.
Deze lijnen lopen parallel en moeten afzonderlijk worden doorontwikkeld
voordat ze uiteindelijk kunnen samenkomen tot een integrale visie die
mecenaat bevrijdt uit de neoliberale grip. In de volgende zes stellingen
doe ik een poging om zowel het onderscheid als de raakvlakken tussen
tactiek, ethiek en politiek scherp te stellen.

## Stelling 1: We hebben een politieke discussie over mecenaat nodig die moralisme overstijgt

Vaak verzandt de discussie over mecenaat in moreel getouwtrek tussen
critici en pragmatici. De critici hekelen dat rijke gevers of bedrijven
hun smaak opdringen aan het publiek, vooral als het geschonken geld
verdiend is met dubieuze praktijken zoals wapenhandel, plantagelandbouw,
de fossiele industrie, de gokindustrie of flitskapitaal. Maar erg
effectief in het overtuigen van voorstanders van mecenaat blijkt dit
appel niet. Voorstanders brengen in antwoord een heel arsenaal
pragmatische argumenten in stelling. Mecenaat is volgens hen nu eenmaal
nodig om als culturele organisatie of maker te overleven.[^12conclusie_5] Het is
hypocriet om de mecenas te betichten van machtsuitoefening, terwijl ook
overheden strenge kaders scheppen voor kunstproductie (kop van jut zijn
vaak diversiteit, inclusie en regionale spreiding -- met de hoge
regeldruk van dien). En zolang er niets illegaals gebeurt, moet men in
de cultuursector ophouden elkaar de maat te nemen.[^12conclusie_6] Laten we de boel
liever positief bekijken, aldus de voorstanders: private giften zijn het
ultieme teken van betrokkenheid in een tijd dat het draagvlak voor
cultuur afkalft.

Deze geraffineerde pragmatische argumenten maken het mogelijk dat ook
een schijnbaar simpele ethische kwestie op de spits kan worden gedreven.
Een goed voorbeeld is fossiele sponsoring van kunst en cultuur. Na
jarenlange acties door Fossil Free Culture hebben de meeste
kunstorganisaties fossiele sponsoren in de ban gedaan en lijkt er een
consensus te zijn gevormd in 'de sector'.[^12conclusie_7] Toch laat het Groninger
Museum zich nog steeds structureel sponsoren door Gasunie en GasTerra.
Terwijl de aarde onder de Groningers kapot wordt geboord, verdedigt
museumdirecteur Andreas Blühm de nationale gasmagnaat als voortrekker in
de energietransitie.[^12conclusie_8] Het museum mag wat hem betreft trots zijn op
dit partnerschap. Blühm is niet ontvankelijk voor moreel appel uit het
veld, hoe vaak en hard dat ook herhaald wordt.[^12conclusie_9]

Om aan deze situatie te ontkomen, formuleerde Roel Griffioen een
originele aanzet voor een ethiek van mecenaat. In plaats van
willekeurige een *case-to-case* benadering, biedt zo'n ethiek kaders om
mecenaat te toetsen aan normen van publieke verantwoording. Het is
makkelijk zulke normen voor te stellen: 'Weer geld uit de
wapenindustrie,' of 'Werk alleen met vastgoedontwikkeling als een
duurzame plek voor kunst gegarandeerd is'.[^12conclusie_10] Voor deze normen kan de
'ethische mecenas' vervolgens medeverantwoordelijkheid nemen.[^12conclusie_11] Naast
deze inhoudelijke normen staat het democratische principe dat macht over
een publiek gefinancierde instelling niet te koop is. Een mecenas hoort
dus niet thuis in een raad van toezicht.[^12conclusie_12] Bruikleengevers behoren
zich op geen enkele manier met tentoonstellingsbeleid te bemoeien. En
een speciale gemeentelijke stuurgroep voor een filantropische stichting
is al helemaal uit den boze. Vanuit de verschillende teksten in deze
bundel doemen de contouren op van een mecenaatscode, al dan niet als
aanvulling of verdieping van de bestaande Good Governance Code, die Jack
Segbars voorstelde.[^12conclusie_13] Het gemor over regeldruk dat ongetwijfeld op
zo'n code zal volgen, lijkt me daarbij geen belemmering: deze toont
enkel aan dat een verschuiving in machtsverhoudingen plaatsvindt.[^12conclusie_14]

Om ethisch mecenaat vervolgens in de praktijk te brengen, is
transparantie noodzakelijk: alle belangen van de gever moeten kenbaar
zijn. De bijdrage van Sofia Patat aan deze bundel is een concrete
invulling van dit ideaal. Een goede, integere fondsenwerver heeft
volgens Patat scherp in het vizier welke belangen meespelen, waardoor
deze figuur de spil kan zijn tussen de waarden van een culturele
instelling en de belangen van de sponsor. In het beste geval fungeert
deze persoon als garantie tegen *art washing*.

De ethische discussie 'in het veld', met vertrouwen in zelfregulering,
heeft echter een grote achilleshiel. Zij kan snel vervallen in
*schijnpolitiek.* Dit probleem heeft de Nederlandse cultuursector in het
verleden al vaker geplaagd. Er vindt dan een ingewikkeld proces plaats
met werkgroepen, assemblees en klankbordsessies, ergens op de hei in
midden-Nederland. Men zoekt en vindt consensus over wat we 'met z'n
allen' zouden moeten vinden 'als sector'. Maar uiteindelijk verandert er
weinig in de verdeling van macht en middelen. In de praktijk wordt zo de
aanname gelogenstraft die aan 'onze' schijnpolitiek ten grondslag ligt:
dat in men in cultuursector een scherp gevoel voor morele verhoudingen
heeft, terwijl ethische dimensies in de realiteit vaak genegeerd door
mensen op machtsposities.[^12conclusie_15] Het is daarom zaak dat een ethische
discussie over mecenaat direct wordt vertaald naar een werkelijke
politieke stellingname.

Een goed voorbeeld van zo'n stellingname werd gegeven door de
Amerikaanse kunstenaar Andrea Fraser. Zij gaf in 2017 een lezing in
Keulen over 'Trusteeship in the Age of Trump'. Ze bekritiseert hierin
het lidmaatschap van durfinvesteerder Steven Mnuchin van de Raad van
Toezicht van het Museum of Contemporary Art in Los Angeles. Niet alleen
maakte Mnuchin zijn fortuin door het handelen in huisuitzettingen, maar
ook nam hij in 2016 de leiding over de fondsenwerving voor de campagne
van Donald Trump. Fraser achtte Mnuchins positie onhoudbaar en schreef
een open brief. Ze stelt:

> *Since the late 1960s, the art field has seen waves of concern over
> the influence of trustees and patrons on museum programs and
> collections. Unfortunately,*
>
> *these concerns often ignore the broader structural conditions and
> consequences of the US system, which places responsibility for
> cultural institutions---and also many educational and social-welfare
> functions---with philanthropic organizations.*
>
> *These organizations are plutocratic in the most basic sense of the
> word: institutions that are considered public and provide basic social
> functions, but are governed by a minority of the wealthiest citizens
> according to their own interests,*
>
> *with little or no democratic input or oversight.*[^12conclusie_16]

Door het koppelen van de kritiek op Mnuchin en de afhankelijkheid van
mecenaat aan een politieke systeemkritiek, toont Fraser dat het debat
over mecenaat niet enkel gaat over het opdringen van smaak, of de vraag
welk geld ethisch acceptabel is. Er is een directe, serieuze relatie
tussen mecenaat en de verdeling van macht en zeggenschap. In Amerika is
Frasers conclusie dat mecenaat bijdraagt aan de plutocratie. Hoe zit dat
in Nederland? We zullen het hierover moeten kunnen hebben, zonder de
discussie persoonlijk te maken, zonder zelfcensuur, zonder het bevragen
van bedoelingen of smaak.

## Stelling 2: Mecenaat na de welvaartsstaat is een uniek Europees fenomeen

Voorstanders merken vaak verlekkerd op dat mecenaat in Amerika wél
werkt, terwijl critici verzelfstandiging van musea als 'Amerikaanse
toestanden' aanmerken.[^12conclusie_17] In september 2023 publiceerde nota bene een
particuliere fondsenwerver van *De Balie,* Caroline Lapidaire, een
opiniestuk in het *NRC* met de titel 'Stop de veramerikanisering van de
cultuursector'.[^12conclusie_18] Inderdaad vertoont de verzelfstandiging van de
cultuursector en de groeiende macht van schenkende bestuurders
gelijkenissen met de situatie in de VS. Toch is het maar van heel
beperkte waarde om het Nederlandse cultuurbestel langs de Amerikaanse
meetlat te leggen.

In een tekst over de privatisering van musea en de opkomst van mecenaat,
merkt curator en schrijver Àngels Miralda Tena op dat een gift in Europa
iets fundamenteel anders is dan een gift in Amerika.[^12conclusie_19] Vrijwel alle
kunstinstellingen in Nederland zijn na 1945 opgebouwd met publiek geld
of hebben enige vorm van collectivisering doorgemaakt (denk aan Museum
Boijmans van Beuningen, Van Abbemuseum, Kröller Muller). Daarom zijn de
verdeling van het geld en het bestuur in de kunst in principe onderhevig
aan democratische, transparante en controleerbare processen.[^12conclusie_20]
Miralda Tena stelt daarom dat een geefpraktijk in Europa, ongeacht de
intenties, per definitie bijdraagt aan de 'vervreemding en het elitisme'
van privatisering van de sociaaldemocratische traditie.[^12conclusie_21]

De opkomst van nieuwe mecenaatsvormen in de context van de
(afgebrokkelde) Nederlandse welvaartsstaat is, met andere woorden, een
typisch Europees fenomeen, dat een geheel eigen reeks vragen oplevert.
Wie bepaalt hoe het publieke kunstaanbod en de 'collectie Nederland'
eruitzien? In hoeverre is kunst een publieke sector die publieke steun
verdient? En wat zijn de praktische consequenties van het ideaal van een
'democratisch' kunstaanbod? Pas bij het stellen van deze vragen komt een
lokaal-historisch verfijnde analyse van mecenaat in beeld.

Verschillende teksten in deze reader dragen aan zo'n analyse bij.
Demollin stelt de macht over het publieke kunstaanbod in Nederland ter
sprake; de relatie tussen mecenaat en vastgoedontwikkeling wordt door
Griffioen besproken; Steenbergen gaat dieper in op de relatie tussen
beleid en nieuwe geefpraktijken; en Nous Faes besprak het verband tussen
structurele belastingontwijking en opkomend mecenaat.[^12conclusie_22] Kernachtig
beschrijft Faes het script van *art washing* via mecenaat in Nederland:
een krimpende groep met groeiend vermogen deelt in naam van charitas
sigaren uit eigen doos uit aan de maatschappij. Ze parafraseert voor
deze analyse het onderzoekrapport 'Licht uit, spot aan: de
vermogensverdeling', in 2022 opgesteld in opdracht van de Minister van
Financiën:

> *Vermogende Nederlanders ontweken \[in de afgelopen 15 jaar\] massaal
> belasting via donaties aan door henzelf opgerichte goede doelen en er
> waren zelfs miljonairs die door hun giftenaftrek nul euro
> inkomstenbelasting betaalden. Zo bleek 66% van de miljonairs die grote
> periodieke (=meerjarig en juridisch vastgelegde) giften deden dit aan
> een door henzelf opgerichte algemeen nut beogende instelling (ANBI) te
> doen; van degenen met meer dan 25 miljoen vermogen deed 94% dat. Naast
> belastingontwijking door het overhevelen van privévermogen, zoals
> aandelen en schilderijen, bood een eigen goed doel ook mogelijkheid
> tot het declareren van hoge kosten.*[^12conclusie_23]

Europees mecenaat wordt dus gekenmerkt door een opvallende omkering:
belastingvoordelen zoals de btw-vrijstelling van ANBI's en het lage
btw-tarief voor cultuurgoederen zijn een cadeau van de maatschappij aan
de filantroop.[^12conclusie_24] Volgens Faes is het tijd om in Den Haag in te
grijpen, want het 'beleid dat vaart op houtje-touwtje-acties vanuit
burgerzin en liefdadigheid om grote problemen aan te pakken' is door
structurele belastingontduiking en groeiende vermogensongelijkheid
duidelijk onhoudbaar geworden.[^12conclusie_25] Hoe? Giften aan een eigen stichting
zouden niet moeten worden vrijgesteld van belasting -- eerder het
tegendeel: stel een filantroop die geld stopt in een eigen museum
verplicht eenzelfde bedrag storten aan een publiek cultuurfonds.[^12conclusie_26]
Of, zo stelt Faes voor: verhoog de btw op kunst naar 21% en laat de
extra 1 miljard belastinginkomsten direct ten goede komen aan
makers.[^12conclusie_27]

## Stelling 3: Mecenaat wordt politiek in de verdeling van zekerheid en onzekerheid

De politieke analyse zou tekortschieten als we accelererend mecenaat ten
koste van de schatkist zouden verklaren als een bestuurlijke weeffout.
Het is veel eerder een integraal onderdeel van de Europese, neoliberale
post-welvaartsstaat. Om deze symbiotische relatie te analyseren, moeten
we eerst nader kijken naar de manier waarop mecenaat politiek wordt.

Mecenaat wordt gekenmerkt door grote mate van onzekerheid en
ongrijpbaarheid, die toch een aantrekkelijke belofte van zekerheid
herbergt. Voor kunstenaars en curatoren is deze dubbelheid direct
voelbaar. De meeste filantropen ondersteunen enkel organisaties,
waardoor de kunstenaar afhankelijk is van een onzeker *trickle
down-*effect. Op een enkel groter fonds na hanteren ze willekeurige,
moeilijk inzichtelijke beoordelingscriteria en een '*don't call us,
we'll call you'*-principe. Hierdoor is het vrijwel onmogelijk om als
individuele kunstenaar of curator te bouwen op mecenaat. Toch is er ook
altijd de belofte, of de droom, van de gift: een geslaagde
crowdfundingcampagne, een mooie prijs of een fijne residentie, waarmee
een paar maanden of zelfs een paar jaar bestaansonzekerheid wordt
weggenomen.[^12conclusie_28]

Ook instellingen hebben te maken met een dubbele bodem. Inkomsten uit
giften maken een klein percentage uit van de totale inkomsten van
publieke instellingen en volgen in grote lijnen de voorkeuren van
publieke subsidienten. Anders dan bij publieke fondsen, speelt bij
mecenaat vaak persoonlijke eer of gewin een grotere rol dan
transparantie en *good governance.*[^12conclusie_29] Er zijn wel private musea die
(bijna) volledig draaien op kosten van een mecenas, maar deze zijn
wereldwijd gemiddeld nog geen 15 jaar oud en vaak zeer fragiel.[^12conclusie_30] Van
een stabiele publieke functie kan bij zulke vluchtige organisaties geen
sprake zijn. Toch heeft mecenaat ook voor de instellingen een magische
belofte: de aankoop van een topstuk, de bouw van een nieuwe vleugel, of,
steeds vaker, de redding van de ondergang.[^12conclusie_31]

Tot slot krijgt ook de lokale, meestal stedelijke gemeenschap te maken
met het onzekerheidsspel van mecenaat. Sinds de opkomst van
vastgoedmecenaat speelt de mecenas een grotere rol in de verdeling van
ruimte voor kunst en cultuur in de Nederlandse steden. Vaak biedt de
vastgoedmecenas een niet te missen buitenkans voor een nieuwe
kunstruimte. Maar tijdelijke contracten zijn de norm, waardoor de
kunstorganisatie snel zijn plek verliest en geen duurzame relatie kan
opbouwen met het lokale publiek. Uiteindelijk gaat de toegevoegde waarde
van het opgeleukte vastgoed naar de investeerder, terwijl de
kunstorganisatie en de lokale bewoner achterblijven als verliezer van de
gentrificatie.

Zo blijkt dat mecenaat voor werkenden, instellingen en (stedelijke)
gemeenschappen een willekeurige verdeling van zekerheden bewerkstelligt.
Deze willekeur onttrekt zich grotendeels aan kritische analyse, vanwege
de inherente vrijblijvendheid en norm van dankbaarheid die de gift
kenmerken. Een gegeven paard... Toch is precies dit spel van verdeling
van zekerheid en onzekerheid op de ruïnes van de welvaartsstaat de kern
van het politiek-zijn van mecenaat.

## Stelling 4: Mecenaat is een functie van neoliberaal bestuur -- en dat is niets persoonlijks

Hoe verhoudt de onzekerheidspolitiek van mecenaat zich tot het openbaar
bestuur van Nederland? Opmerkelijk is dat ook overheidsfinanciering voor
kunst in de afgelopen dertig jaar in hoge mate onzeker is geworden.
Onder het mom van professionalisering zijn sociale voorzieningen voor
kunstenaars (BKR, WIK en WWIK) afgeschaft, werkbijdragen voor
zelfstandig werkenden zijn structureel verlaagd en de bezuinigingen van
2012 hebben een gat geslagen in het bestel dat nog steeds niet gedicht
is.[^12conclusie_32] Hoewel overheden nog steeds de grootste financier van de
beeldende kunst zijn en de grootste hoop van de meeste makers en
instellingen, voelt het indienen van een subsidieaanvraag of het
reageren op een *open call* van een publieke kunstinstelling vaak als
het meedoen aan een loterij.[^12conclusie_33] Mecenaat heeft in deze zin geen
corrigerende of tegengestelde functie ten opzichte van publieke
financiering, maar een symbiotische.[^12conclusie_34] Overheid en mecenaat zijn de
linker- en rechterhand van dezelfde reputatie-economie.[^12conclusie_35] Het ultieme
voorbeeld van deze symbiose is het principe van *matchfunding*: een
overheidsfonds steunt hierbij pas een cultureel initiatief als het zich
heeft bewezen op de markt, bijvoorbeeld met een succesvolle
*crowdfunding*-campagne.

Het kan natuurlijk niet de bedoeling zijn dat kunst als publiek goed
afhankelijk is van private willekeur. Over de gewenste functie, invloed
en omvang van mecenaat verschillen de auteurs in deze bundel van mening,
maar zij zijn het erover eens dat de basisinfrastructuur van de kunst
een publieke zaak is. Het zou, zoals Jack Segbars opmerkte, een zegen
zijn voor de kunst als publieke fondsen afstappen van *matchfunding* als
norm.

De versmeltende functie van private en publieke financiering leidt tot
een steeds scherpere tegenstelling in het kunstveld: aan de ene kant
degenen die in de meritocratische machinaties overeind blijven, aan de
andere kant de grote groep minder gelukkigen.[^12conclusie_36] Maar hoe scherp ook,
de tegenstelling blijft poreus. In de reputatie-economie van
beurstoekenningen, openingen en media-aandacht, van zien en gezien
worden, kan bestaanszekerheid op elk moment worden op- of afgebouwd.
Silvio Lorusso vatte deze situatie treffend samen in de leus: 'Iedereen
is een ondernemer, niemand is veilig.'[^12conclusie_37] Mecenaat bekleedt in deze
constellatie de functie van magisch element, die naast de schijnbare
berekenbaarheid van ondernemerschap de hoop op het intrinsiek en
fundamenteel onverklaarbare engagement van giften plaatst.

We kunnen de symbiose van de verschillende vormen van publieke en
private financiering in de kunst begrijpen als het in stand houden van
de nog-net-regeerbare staat die het gehele neoliberalisme kenmerkt.
Filosoof Isabell Lorey schrijft hierover in *Het regeren van de
precairen*:

> *Het pendant van precair is doorgaans een situatie van bescherming,
> waarin elk onderkend gevaar politiek en sociaal immuun wordt gemaakt.
> \[...\] Maar als macht in de postfordistische samenleving niet langer
> via (sociale) veiligheid wordt gelegitimeerd en wij in onze eigen tijd
> een regeren door onzekerheid beleven, dan zijn precair en immuun,
> onveiligheid en zekerheid/bescherming steeds minder een absolute
> tegenstelling en vormen ze steeds vaker een gradueel verschil binnen
> een gereguleerd grensvlak, de drempel van het (nog net)
> regeerbare.*[^12conclusie_38]

De vraag of de verzorgingsstaat nog te redden is, of dat we nieuwe
vormen van bestaanszekerheid moeten ontwikkelen, ligt buiten de
reikwijdte van deze bundel.[^12conclusie_39] Wel lijkt het me van belang om vast te
stellen dat mecenaat als onzeker-houder een integraal onderdeel uitmaakt
van het neoliberale project.[^12conclusie_40] Incidentele giften én de hoop op een
magisch moment van erkenning dragen bij aan het in stand houden van de
nog-net-regeerbaarheid van de cultuursector tijdens de afbraak van
collectieve zekerheidsstructuren en de erosie van zelfbeschikking op de
werkvloer.[^12conclusie_41]

Een discussie over mecenaat kan gevoerd worden met nuance en begrip, met
waardering voor vrijgevigheid en met oog voor de toegevoegde waarde van
de giftcultuur. Toch zullen we altijd onder ogen moeten zien dat
giftcultuur een *enabler* van sociaal afbraakbeleid is. Of misschien
kunnen we de zaak beter andersom bekijken: mecenaat wordt op dit moment
gegijzeld als neoliberale functie. In typisch neoliberale stijl creëert
overheidsbeleid een steeds grotere verknoping en daarmee een wederzijdse
afhankelijkheid tussen publiek en privaat. Nu mecenaat een integraal
onderdeel is geworden van neoliberaal bestuur, kan het bijna niet meer
anders dan functioneren als neoliberaal instrument.

Nu is deze situatie geen onvermijdelijke. Mecenaat was immers al groot
voor het oude liberalisme opkwam. Kunnen we ons een mecenaat aan gene
zijde van het neoliberalisme voorstellen?

## Stelling 5: Een revolutie van machtspatronen vindt op dit moment plaats

Veel maatschappelijke onrust over de rol van filantropie wordt
veroorzaakt door het revolutionaire handelen van een kleine groep grote
filantropen die zich boven de wet, belastingplicht en democratische
processen verheven achten. De ideologie die deze machtspatronen
verkondigen, bijvoorbeeld bij monde van Wim Pijbes, pleit voor minder
regelgeving en meer vertrouwen in het grote geld voor het bewaken van de
(nationale) cultuur en haar kwaliteitsstandaarden.[^12conclusie_42] We kunnen dit
vertoog neo-illiberaal noemen: een beroep op klassiek-liberale waarden
vanuit een elitair-autocratische en chauvinistische inslag, met groot
wantrouwen tegenover de democratische controlemechanismes van de
liberale staat.[^12conclusie_43] Haar aanhangers hebben geen zin meer in het
*matchen* van overheidsbesluiten en verwerpen de 'opgedrongen
politiek-correcte duiding'. Ze willen terug naar 'kunst zoals kunst
bedoeld is' en gaan over tot initiatief.[^12conclusie_44] Ze stichten eigen musea of
nemen de controle over bij publieke instellingen, ze ontwikkelen
eigenhandig de stedelijke omgeving en geven naar eigen inzicht vorm aan
de 'collectie Nederland'.

Deze revolutie van de machtspatroon is een bevrijding van het mecenaat
uit de neoliberale gijzeling, waarbij de last van een leunende overheid
wordt afgeworpen. Voor zover de machtspatroon vasthoudt aan een publiek
gestuurd vertoog van diversiteit en democratisering, is dat eerder een
uiting van populisme en marketing dan van publieke rekenschap.[^12conclusie_45] Toch
zit het er dik in dat het filantropisch initiatief via de achterdeur
binnenkomt in het publiek gefinancierde deel van de beeldende
kunstsector en begint mee te dingen naar de middelen die sinds Zijlstra
sowieso al zijn gehalveerd. In deze harde concurrentie heeft het
filantropisch initiatief de grote voorsprong van private
basisfinanciering. In het uiterste, maar zeker voorstelbare geval neemt
de mecenas het roer van het cultuurbeleid over en blijft de overheid
achter als matchende derde.

Als gevolg van dit proces komt ook het georganiseerde werkveld buiten
spel te staan. De gesprekspartners van de overheid in het bepalen van
beleid, zoals vakbonden, collectieven, comités, beroeps- en
brancheverenigingen, hebben bij privaat initiatief geen plek aan tafel.
Hier kan geen misverstand over bestaand: geen enkele machtspatroon zit
te wachten op de goedkeuring van de vakbond. Het solistisch handelen van
de machtspatroon is dus een ondermijning van publieke zeggenschap én van
arbeidersemancipatie. Een bevrijding in desastreuze richting.

## Stelling 6: Een democratische bevrijding van mecenaat is mogelijk

Welk antwoord stelt de kunstenaar tegenover de revolutie van de
machtspatroon?[^12conclusie_46] Het is urgent om snel, publiekelijk en concreet te
verkennen of er meer democratische mogelijkheden zijn voor een
geefcultuur voorbij neoliberalisme. Niet alleen ethische principes en
politieke visies zijn daarbij belangrijk, maar ook tactische
interventies.

Precariteit heerst in de cultuursector en mecenaat is, wat men daar ook
van vindt, op dit moment een belangrijke geldstroom. Het is dus
belangrijk dat makers en organisaties goed met deze situatie om kunnen
gaan en dat pakken wat je pakken kan niet meteen wordt afgedaan als
opportunisme. Op deze lijn zit Helleke van den Brabers betoog dat
kunstenaars goed moeten kunnen nadenken over het soort relatie dat zij
willen gaan met mecenaat, actief een vraag kunnen formuleren en hun
eigen grenzen kunnen stellen. Ook Renée Steenbergens oproep dat precair
werkenden meer directe toegang tot filantropisch geld moeten krijgen, is
in dit opzicht relevant. Praktische gevolgtrekkingen van deze reflecties
lopen uiteen van het openen van makersloketten, tot het transparant
maken van criteria bij filantropische fondsen en het aanbieden van
cursussen onderhandelen voor kunstenaars. Kleine verbeteringen die
kunstwerkers in de praktijk meteen kunnen merken.

Maar tactische interventies zijn niet enkel pleisters op een stuk
systeem. Zij bieden juist vrije ruimte voor speculatie, verbeelding en
prefiguratie van nieuwe organisatievormen. Zo vallen in deze lijn ook
experimenten met radicaal gelijkwaardig geven. Denk aan de Berlijnse
geefkring Circles, die blockchain-technologie gebruikt om
zelforganiserend een basisinkomen voor cultuurwerkers te
realiseren.[^12conclusie_47] Of aan het Actiefonds, dat kleine gevers verbindt aan
wereldwijde acties voor sociale rechtvaardigheid en zo een brug van
solidariteit vormt.[^12conclusie_48] Tactisch handelen kan resulteren in nieuwe
vormen van geven -- gedecentraliseerd, collectief, anoniem,
gemeenschappelijk, solidair -- die op hun beurt een proeftuin zijn voor
nieuwe ethische principes en politieke visies.

Ondanks mijn zorgen over zowel de neoliberale functie van mecenaat als
revolutie van de machtspatroon, ben ik ervan overtuigd dat een van
onderaf georganiseerde bevrijding van mecenaat in democratische richting
mogelijk is. Als mecenaat politiek wordt in de verdeling van zekerheid
en onzekerheid, dan toont zich hierin een grote vrijheid: de
fundamentele niet-regeerbaarheid van gulheid. Laat deze
niet-regeerbaarheid een basis worden voor een solidaire geefcultuur die
cultuurwerkers samen vormgeven.

[^12conclusie_1]: De presentative van 'Moments Contained' van Thomas J. Price, Van
    der Vorms belastingontduiking, de faciliterende rol van de Gemeente
    Rotterdam en Aboutalebs afwijzende reactie op kritische vragen
    werden besproken in de inleiding van deze bundel.

[^12conclusie_2]: Zo'n lofbetuiging kwam bijvoorbeeld van kunstenaar Simone Zeefuik
    tijdens het openingsprogramma van Buro Stedelijk, *Manifestations
    #1: Listening Sessions,* 15 april 2023. Zij toonde 'Moments
    Contained' op groot scherm als voorbeeld van het soort
    kunstproductie dat maatschappelijk urgent is.

[^12conclusie_3]: Wim Pijbes, 'Vernieuwing bij musea is gebaat bij ruimte, niet bij
    regels', *NRC,* 22 juni 2023. Pijbes' uitspraak over 'Moments
    Contained' vond plaats tijdens het jaarlijkse Prinsjesdagontbijt en
    werd opgetekend door Timo Demollin, die als adviseur voor de
    Amsterdamse Kunstraad aanwezig was.

[^12conclusie_4]: Voor de organisatie van het symposium *De staat van mecenaat* zijn
    in eerste instantie gesprekken gevoerd met twee kleine, zichzelf als
    geëngageerd beschouwende kunstinstellingen die filantropisch geld
    ontvangen. Beide instellingen durfden het uiteindelijk niet aan om
    het symposium te *hosten,* in een geval omdat men bang was voor
    'mecenas *bashen*'. Ook het Mondriaan Fonds, dat meermaals was
    uitgenodigd om mee te doen aan de discussie, hield de boot af en was
    zeer ontstemd over het symposium. Uiteindelijk vonden we in Framer
    Framed een gastinstelling die volledig achter de organisatie stond.

[^12conclusie_5]: Het is opvallend dat pleidooien voor een grote rol van mecenaat
    vaak samenvallen met overheidsbezuinigingen (2004, 2012) of
    andersoortige budgettaire crises voor cultuur (coronacrisis
    2020-2022). In 2004 stelde Staatssecretaris van Cultuur Medy van der
    Laan tijdens een symposium in de Amsterdamse Stadsschouwburg: \'Het
    kabinet heeft minder geld te verdelen en daarom moeten wij keuzes
    maken. Maar ook als wij niet zouden hoeven korten, zou ik mij sterk
    maken voor het mecenaat. Het is altijd beter voor de kunsten als
    meer groepen in de samenleving zich daarbij betrokken voelen.\' In
    2012 trekt Staatssecretaris Halbe Zijlstra wel een direct verband:
    de terugtrekkende overheid maakt zijns inziens ruimte voor mecenaat.
    Rob Gollin en Joost Ramaer, 'Weldoenders gezocht', *Volkskrant,* 9
    september 2004,
    <https://www.volkskrant.nl/home/weldoeners-gezocht~badf3f49/>.

[^12conclusie_6]: Dit argument tegen regeldruk wordt vaak gebracht als oproep tot
    hernieuwd vertrouwen. Zo riep Martijn van der Steen, bijzonder
    hoogleraar Bestuurskunde aan de Erasmus Universiteit, tijdens het
    door Kunsten '92 georganiseerde Paradisodebat 2023 op tot minder
    bureaucratie en een meer horizontale organisatie van het veld. Het
    blijft echter onduidelijk hoe verlaging van de regeldruk zonder
    herverdeling van macht en middelen zou leiden tot een meer
    horizontale organisatie in plaats van bestendiging van de heersende
    orde. 'Paradisodebat 2023', *Platform BK,* 4 september 2023,
    <https://www.platformbk.nl/paradiso-debat-2023-2/>.

[^12conclusie_7]: Zoë Dankert maakte in 2020 een rondgang langs de Nederlandse
    musea. Ze vond dat er op dat moment nog maar vier musea in Nederland
    waren met fossiele sponsoring: het Drents Museum (NAM), Groninger
    Museum (Gasunie en GasTerra), NEMO (Shell) en Rijksmuseum Boerhaave
    (Shell). Na de publicatie van het artikel heeft NEMO de banden met
    de fossiele industrie verbroken (het is niet aannemelijk dat het
    artikel hiervoor de doorslag gaf). Zoë Dankert, 'Kunst & klimaat: De
    lange arm -- wat zoekt de fossiele industrie in de kunst?',
    *Metropolis M,* 16 september 2020,
    <https://www.metropolism.com/nl/features/41737_kunst_klimaat_de_lange_arm_wat_zoekt_de_fossiele_industrie_in_de_kunst>.

[^12conclusie_8]: 'Gas en het Groninger Museum', *De linkse mannen lossen het op*,
    oktober 2022,
    <https://open.spotify.com/episode/5m0Y9K4Kd66s6Z1iDEvNb5?si=uj3ezqb0SmqOtqXyFrWB8A>.

[^12conclusie_9]: Fossil Free Culture Groningen voert al jaren actie tegen de
    sponsordeal. Ook kunstenaar Marit Westerhuis bekritiseerde het
    Groninger Museum tijdens de opening van haar eigen tentoonstelling
    aldaar. Ik schreef over deze casus voor Het Resort en het *Dagblad
    van het Noorden.* Sepp Eckenhaussen, 'De slag om het museum: Een ode
    aan klimaatactivisten in de kunst', *Dagblad van het Noorden,* 2
    januari 2023,
    <https://dvhn.nl/cultuur/De-slag-om-het-museum-28135228.html>.

[^12conclusie_10]: De wapenindustrie lijkt misschien ver af te staan van de
    kunstwereld, maar dat is niet altijd het geval. Museum Moore in
    Ruurlo toont een collectie realistische kunst. Het museum en de
    collectie (grotendeels opgebouwd vanaf de integraal overgenomen Dirk
    Scheringa-collectie) zijn eigendom van chemiemagnaat Hans Melchers.
    Melchers werd in 1986 veroordeeld voor het leveren van chemicaliën
    aan Irak waarmee chemische wapens gemaakt kunnen worden. Op dit
    moment loopt er weer een rechtszaak tegen hem wegens levering van
    bestanddelen van chemische wapens in Irak. Erik van Dam, 'Vordense
    miljardair (85) voor de rechter om Iraaks gifgas', *Omroep
    Gelderland,* 16 juni 2023,
    <https://www.gld.nl/nieuws/7958328/vordense-miljardair-85-voor-de-rechter-om-iraaks-gifgas>.
    Ook historisch zijn prominente verbanden tussen mecenaat en
    wapenindustrie. Het Prins Bernhard Cultuurfonds werd in augustus
    1940 opgericht in Londen onder de naam Spitfire Fund met het doel
    geld in te zamelen voor oorlogsmaterieel. Zie:
    <https://www.oorlogsbronnen.nl/thema/Spitfire%20Fund>.

[^12conclusie_11]: Het begrip 'ethisch mecenaat' komt uit Àngels Miralda Tena,
    'Privatizing the Institution', *Collecteurs,* januari 2019,
    <https://www.collecteurs.com/article/privatizing-the-institution>*.*
    Miralda Tena beschrijft de verantwoordelijkheid die de ethische
    mecenas dient te dragen: 'With a disappearing boundary between the
    private and public we all need to confront the question of how to
    promote social values in a world in which they are on the point of
    extinction. The role of the patron should not encourage this
    situation, but fight together with cultural actors against the
    elimination of public institutions.'

[^12conclusie_12]: Carolina Lapidaire, verantwoordelijk voor bedrijfssponsoring bij
    De Balie, schreef in een opiniestuk in NRC: 'Een dubbelrol als
    begunstiger én bestuurder is niet kies, en dit systeem houdt de
    macht van de rijken in stand. \[...\] Laten we afspreken dat de
    grens ligt bij de drempel van de bestuurskamer. Dat we de scheiding
    tussen geldschieters en bestuursleden zuiver houden.' Caroline
    Lapidaire, 'Stop de veramerikanisering van de cultuursector', *NRC,*
    8 september 2023,
    <https://www.nrc.nl/nieuws/2023/09/08/stop-de-veramerikanisering-van-de-cultuursector-a4173885>.

[^12conclusie_13]: 'Maatschappelijke dialoog' kan de basis zijn voor wet- en
    regelgeving die de politieke verhoudingen hervormt. Goede
    voorbeelden zijn de Richtlijn Kunstenaarshonoraria en Fair Practice
    Code: beide werden ontwikkeld vanuit het veld, werden door steeds
    meer instellingen toegepast en werden ten slotte door de Minister
    van OC&W geïmplementeerd als subsidievoorwaarden. De suggestie van
    Jack Segbars om een mecenaatscode te lanceren, zou een logische
    vervolgstap zijn op deze eerdere codes.

[^12conclusie_14]: In de bijdrage van Steenbergen aan deze bundel werd al
    vastgesteld: mecenaat als gevolg van belastingvoordeel is een
    herverdeling van collectieve middelen is; een sigaar uit eigen doos.
    Dat met collectieve middelen moet zorgvuldig omgegaan worden, blijkt
    uit de zeer complexe procedures die kunstenaars moeten doorlopen om
    kleine bedragjes toegekend te krijgen. Als organisaties en private
    partijen zich storen aan regeldruk die voor makers totaal
    genormaliseerd is, toont dat enkel hoe scheef de verhoudingen op dit
    moment al zijn.

[^12conclusie_15]: Denk bijvoorbeeld aan de belastingontduiking van Martijn van der
    Vorm en de onwil van de Rotterdamse PvdA-burgemeester Ahmed
    Aboutaleb om de relatie tussen Van der Vorms geefpraktijk en
    belastingontduiking te erkennen, zoals besproken in de inleiding van
    deze bundel.

[^12conclusie_16]: Deze tekst van de lezing en de open brief, ondertekend door
    enkele tientallen prominenten uit de kunstwereld, werden samen
    gepubliceerd door *October Magazine.* Andrea Fraser en David
    Joselit, 'Philantropy and Plutocracy', *October,* nr. 162, herfst
    2017, pp. 32. De oproep had overigens effect, Mnuchin trad in
    december 2016 af uit de RvT van het MOCA

[^12conclusie_17]: Olav Velthuis, 'Amerikaanse toestanden: De particuliere greep op
    het museum', *Metropolis M,* nr. 3, 2008. Soms wordt ook een
    vergelijking met autocratisch bestuurde landen zoals Rusland of
    China gemaakt, om te betogen dat het gevaarlijk is om de borging van
    kunstproductie aan de overheid te laten. Zie bijvoorbeeld de tekst
    van Sofia Patat in deze reader.

[^12conclusie_18]: Lapidaire, 'Stop de veramerikanisering van de cultuursector'.
    Interessant is dat *De Balie* twee weken later het Prinjesdagontbijt
    organiseerde, waar Amsterdamse cultuurbobo's jaarlijks de gevolgen
    van de miljoenennota voor de cultuursector bespreken -- in 2023 met
    Wim Pijbes als hoofdgast en spreker.

[^12conclusie_19]: Miralda Tena, 'Privatizing the Institution'.

[^12conclusie_20]: Zelfs onder liberale politici is het belang van deze publieke
    controle op (verzelfstandigde) kunst- en cultuurinstellingen
    gemeenplaats. Chantal Zeegers, fractievoorzitter van D66 Rotterdam,
    zei in 2018 over de ambities van De Verre Bergen en Droom en Daad:
    'Een stad als Rotterdam wil vaker samenwerken met private
    financiers. Maar met geld komt macht, en bij een grote behoefte aan
    geld komt er afhankelijkheid. Als het over grote zaken gaat, is het
    wel de gemeenteraad die er over beslist.' Monica Beek en Antti
    Liukku, 'D66-frontvrouw Changal Zeegers: "Betalen is ook bepalen?"',
    *AD,* 22 september 2018,
    <https://www.ad.nl/rotterdam/d66-frontvrouw-chantal-zeegers-betalen-is-ook-bepalen~adf8bdf4>.

[^12conclusie_21]: 'The privatization of culture in itself is the most symbolic
    producer of alienation and elitism within the art world. It is also
    a uniquely European phenomenon. \[...\] Other geographical contexts
    have not had the privilege to rely on stable state structures of
    cultural funding for longer periods of time. Organizations in the
    United States rely on private donations as a norm, and organizations
    such as Istanbul Biennial, supported by the Koç Family, have signed
    long-term agreements to continue private funding commitments. In
    these circumstances, private patronage is not only necessary but
    admirable in that it notices and fills a void which is simply not
    provided by the state.' Miralda Tena, 'Privatising the Institution'.

[^12conclusie_22]: Zie de respectievelijke artikelen van deze auteurs in deze
    bundel.

[^12conclusie_23]: Nous Faes, 'De nieuwe messias', *Metropolis M,*
    <https://www.metropolism.com/nl/opinion/50436_de_nieuwe_messias>

[^12conclusie_24]: Faes merkt op dat het lage btw-tarief op kunst door vakbonden
    wordt gevierd als overwinning van de makers, terwijl de baten
    helemaal niet bij zelfstandig werkenden terechtkomen. Het is hoog
    tijd dat culturele instellingen zich serieus afvragen of zij gebruik
    willen maken van deze door de staat gefaciliteerde manieren om
    collectieve verantwoordelijkheid te ontlopen. Nous Faes,
    'Bemoeigoederen', *Metropolis M,* 30 september 2023,
    <https://www.metropolism.com/nl/opinion/50678_column_13_bemoeigoederen>.

[^12conclusie_25]: Faes, 'De nieuwe messias'.

[^12conclusie_26]: Dit idee komt uit een ongepubliceerd opiniestuk van Timo
    Demollin.

[^12conclusie_27]: Faes, 'Bemoeigoederen'.

[^12conclusie_28]: Wanneer er geld bij een maker terechtkomt, levert dat vaak
    verwarring en ongemak op. Kunstenaar en onderzoeker Charlie Clemoes
    was in de periode 2022-2023 resident bij de Jan van Eyck Academie.
    Toen hij erachter kwam dat zijn residentie werd gefinancierd door
    het Prins Bernhard Cultuurfonds, heeft Clemoes zich tijdens zijn
    residentie toegelegd op het onderzoeken van Prins Bernhard Sr., het
    Cultuurfonds en zijn eigen relatie tot dit fenomeen. Tijdens de Open
    Studios 2023 presenteerde Clemoes zijn bevindingen in de
    performance-lezing 'A serenade to Prince Bernhard'. Zie:
    <https://www.janvaneyck.nl/calendar/open-studios-2023>.

[^12conclusie_29]: Het gebrek aan transparantie over voordelen voor oprichters van
    private musea wordt besproken in de 'Key Findings' van het Private
    Museum Research-project: 'While we know from anecdotal evidence that
    opening and operating a private museum can come with substantial tax
    benefits for the founder as well, the generally low degree of
    transparency when it comes to finances and governance has impeded us
    to estimate the size of these financial benefits.' Olav Velthuis
    e.a. *Beyond the Global Boom: Private Art Museums in the 21st
    Century* (Amsterdam: Universiteit van Amsterdam, 2023).

[^12conclusie_30]: Velthuis e.a., *Beyond the Global Boom.*

[^12conclusie_31]: Mecenaat helpt over het algemeen graag bij succesprojecten, zoals
    het aankopen van een topstuk. Demollins stuk in deze reader
    beschrijft hoe mecenaat ook vaker de rol van (semi)structurele
    financier van anderszins ten dode opgeschreven instellingen of
    programma's op zich neemt. En af en toe is de mecenas ook een acute
    reddende engel. Zo werd het Cobra Museum in Amstelveen in september
    2023 gered door een particuliere lening, nadat de Gemeente
    Amstelveen de subsidie voor de instelling in nood opschortte.
    Michiel Kruijt, 'Noodlijdend Cobra Museum voorlopig van de ondergang
    gered door verzamelaar Marius Touwen', *De Volkskrant,* 11 september
    2023,
    <https://www.volkskrant.nl/cultuur-media/noodlijdend-cobra-museum-voorlopig-van-de-ondergang-gered-door-verzamelaar-marius-touwen~b19b4588/>.

[^12conclusie_32]: In 'First decisions voor de nieuwe regering' schrijft Koen
    Bartijn: 'De werkbijdragen van het Mondriaan Fonds voor beeldend
    kunstenaars zijn in de afgelopen jaren sterk gedaald: van 86 miljoen
    euro in 2001--2004 naar 35 miljoen euro in 2013--2016. In het
    jaarverslag van 2020 van het Mondriaan Fonds lezen we dat de totale
    som van werkbijdrage voor individuele kunstenaars nog maar 9,3
    miljoen euro bedroeg.' In ditzelfde artikel wordt geanticipeerd op
    een budgetverhoging van 170 miljoen per jaar voor kunst en cultuur
    -- een flink bedrag, maar nog steeds lager ligt dan de 200 miljoen
    per jaar bezuiniging die Halbe Zijlstra in 2012 doorvoerde. Koen
    Bartijn, 'First decisions voor de nieuwe regering: Een pleidooi voor
    vernieuwd vertrouwen in kunstenaars', *Mister Motley,* 3 januari
    2022.

[^12conclusie_33]: Het gebrek aan transparantie rond *open calls* werd in de zomer
    van 2023 aan de kaak gesteld door Platform BK in samenwerking met
    Stroom Den Haag. Zie:
    <https://www.platformbk.nl/a-call-to-open-calls-2/>.

[^12conclusie_34]: Vaak wordt tegen beter weten in gesproken over de opkomst van
    mecenaat als 'waterbedeffect' in reactie op een terugtrekkende
    overheid. Renée Steenbergen waarschuwde in 2008 al voor dit
    wensdenken. Renée Steenbergen, *De nieuwe mecenas: Cultuur en de
    terugkeer van het particuliere geld* (Amsterdam: Business Contact:
    2008). In 2018 schreef de Wetenschappelijke Raad voor het
    Regeringsbeleid: 'Er lijkt geen sprake van een "waterbed" tussen
    verzorgingsstaat en "participatiesamenleving", waarbij filantropie
    bezuinigingen van de overheid compenseert.' Peter de Goede, Erik
    Schrijvers en Marianne de Visser (red.), 'Filantropie op de grens
    van overheid en markt', *Wetenschappelijke Raad voor het
    Regeringsbeleid*, 2018,
    <https://www.wrr.nl/publicaties/verkenningen/2018/10/31/verkenning-filantropie-op-de-grens-van-overheid-en-markt>.

[^12conclusie_35]: De kunstmarkt als reputatie-economie is inzichtelijk beschreven
    door Mia van den Bos in een lezing over artistieke arbeid tijdens
    het programma 'Kunstenaars in de politiek arena', georganiseerd door
    Platform BK en Museum Arnhem. Zie:
    <https://www.platformbk.nl/de-politiek-van-de-artistieke-arbeid/>.

[^12conclusie_36]: Het is vaak opgemerkt de initiatiefrijke, flexibele, onzekere
    'creatieveling' het archetype van de postfordistische arbeider is.
    Filosoof Thijs Lijster beschrijft dit archetype, in navolging van
    voetbalcoach Louis van Gaal, als 'de totaalmens'. Thijs Lijster, *De
    grote vlucht inwaarts: Essays over cultuur in een onoverzichtelijke
    wereld* (Amsterdam: De bezige bij, 2017). Zie verder o.a.: Pascal
    Gielen, *Repressief liberalisme: Opstellen over creatieve arbeid,
    politiek en kunst* (Amsterdam: Valiz, 2013), Kuba Szreder, *The ABC
    of the Projectariat: Living and Working in a Precaious Art World*
    (Manchester: Manchester UP, 2021) en Bojana Kunst, *Artist at Work:
    Proximity of Art and Capitalism* (Winchester en Washington: Zero
    Books, 2015).

[^12conclusie_37]: Dit is de ondertitel van Lorusso's boek *Entreprecariat:
    Everybody Is an Entrepreneur, Nobody Is Safe* (Eindhoven:
    Onomatopee, 2018).

[^12conclusie_38]: Isabell Lorey, *Het regeren van de precairen: De staat van
    onzekerheid* (Amsterdam: Octavo, 2016(2012)), pp. 14-15.

[^12conclusie_39]: Ik heb deze vraag verder uitgediept in Sepp Eckenhaussen,
    'Post-precariteit', *Institute of Network Cultures,* 3 juni 2021,
    <https://networkcultures.org/longform/2021/06/03/post-precariteit/>.

[^12conclusie_40]: Het neoliberale project is geen samenzwering, maar kan beter
    begrepen worden als ideologie of biopolitiek. Wie haar machinaties
    wil leren kennen, hoeft niet op zoek te gaan naar Big Brother, maar
    kan zich melden bij commissievergaderingen van rijkscultuurfondsen,
    vriendenkringbijeenkomsten en business clubs van musea, de
    bestuurskamers van het ministerie van OC&W en de Raad voor Cultuur,
    ketentafeloverleggen, gemeentelijke stuurgroepen, vakbonden,
    verenigingen, of bij een van de vele andere kleilagen van de macht
    waar aanwezigen hun deelbelang verdedigen.

[^12conclusie_41]: Deze precarisering-door-charitas is niet alleen werkzaam in kunst
    en cultuur. Ook bij het afwentelen van de collectieve zorgplicht op
    mantelzorgers in naam van de 'participatiemaatschappij' spelen
    vrijgevigheid en naastenliefde een grote rol. Maatschappijbreed is
    ook de onvrede over deze voortschrijdende precarisering. Terwijl ik
    deze conclusie schrijf, in het najaar van 2023, komt de
    verkiezingscampagne voor de komende Tweede Kamer-verkiezingen op
    gang waarbij bestaanszekerheid tot hoofdthema uitgroeit.

[^12conclusie_42]: Pijbes, 'Vernieuwing bij musea is gebaat bij ruimte'.

[^12conclusie_43]: Een definitie en analyse van neo-illiberalisme wordt gegeven door
    Reijer Hendrikse, 'Neo-illiberalism', *Geoforum,* nr. 95, pp.
    169-172, <https://doi.org/10.1016/j.geoforum.2018.07.002>. Onder de
    Nederlandse machtspatronen zal men naar alle waarschijnlijkheid geen
    aanhangers van Trump of Orbán vinden, maar naast een
    autocratisch-elitair machtsideaal en een conservatief-liberaal
    cultuuridee, is idealisering van de Amerikaanse situatie wel
    degelijk een opvallende eigenschap van de machtspatroon. Zo kijkt
    Pijbes vooral naar New York voor de 'heruitvinding' van het museum.
    Pijbes, 'Vernieuwing bij musea is gebaat bij ruimte'.

[^12conclusie_44]: Pijbes, 'Vernieuwing bij musea is gebaat bij ruimte'.

[^12conclusie_45]: Een goed voorbeeld van privaat kunstinitiatief met een
    populistisch-progressief beleid is de internationale kunsthalketen
    Fotografiska, met locaties in Stockholm, New York, Tallinn, Berlijn
    en Sjanghai. Fotografiska opereert als bedrijf met winstoogmerk, met
    hetzelfde lidmaatschapsmodel als het Soho House: bezoekers worden
    lid en krijgen toegang tot een sociale ruimte met kunst, winkels en
    horeca. Het bedrijf reageert snel op maatschappelijke
    ontwikkelingen, zoals het openstellen van de ruimte in New York en
    het Instagram-account voor mensen uit de BLM-beweging, en heeft
    maatschappelijke- en educatieprogramma's. In een interview stelde
    oprichter en eigenaar Yoram Roth over de functie van Fotografiska:
    'We want to be that third place. You have work, and you have home,
    and where else do you go? It used to be the church. In the perfect
    environment, the third place would be free, but the membership of
    Fotografiska is not that much. To be surrounded by other people who
    are culturally curious and want to talk, is a great thing to do!'
    Fotografiska 'rebrandt' de publieke ruimte als 'derde plek', met
    bijbehorende saus van maatschappelijke betrokkenheid.
    'Fotografiska's Bold New Model for Museums', *The Art Angle,* 12
    oktober 2023,
    <https://news.artnet.com/multimedia/the-art-angle-podcast-fotografiskas-bold-new-model-for-museums-2376445>.

[^12conclusie_46]: Zoals gebruikelijk bij Platform BK, vat ik 'de kunstenaar' ruim
    op, met inbegrip van andere zelfstandige kunstwerkers zoals
    curatoren, critici, kunstschrijvers, tentoonstellingsbouwers en
    ontwerpers.

[^12conclusie_47]: Zie: <https://circles.coop/>. Ook het Nederlandse model van het
    broodfonds kan gezien worden als blauwdruk voor een solidaire
    geefpraktijk, zie: <https://www.broodfonds.nl/>. Zie voor een
    diepere analyse van de wisselwerking tussen zelforganiserend geven
    in de kunst en de strijd voor het basisinkomen: Marco Baravalle,
    Emanuele Braga en Gabriella Riccio (red.) *Art for UBI Manifesto*
    (Milaan: Institute of Radical Imagination, 2022).

[^12conclusie_48]: Zie: <https://hetactiefonds.nl/en/homepage/>.
